U utorak 31. siječnja završen je prijelazni rok u ligama petice, ali je još uvijek otvoren u Hrvatskoj i nekim drugim zemljama pa nastavljamo pratiti najzanimljivije stvari. U današnje vrijeme troši se sve više, klubovi imaju sve veći budžet na raspolaganju, što jamči mnogo transfera i promjena u klubovima. Zbog toga za vas pratimo najzanimljivije transfere, a pregled dosadašnjih možete vidjeti niže u članku.   3. veljače 21.23 - Mino Raiola, agent dvojice napadača, Marija Balotellija i Zlatana Ibrahimovića, otkrio je kako bi se mogao realizirati spektakularan transfer te da bi navedeni dvojac mogao pojačati Napoli. - Zlatan je oduvijek zaljubljen u Napolitance i njihovu strast. Govorim to otvoreno jer je odrastao u obitelji sličnoj ljudima s talijanskog juga i nikada to nije skrivao preda mnom. Predsjednik Napolija Aurelio De Laurentiis voli Zlatana, a sa Zlatanom pak, nikada ne znate – otkriva Raoila. 13.33 – Tek što je stigao u Rijeku, Dario Župarić ozlijedio se pa Matjaž Kek panično traži novo pojačanje. Na radaru mu je Ante Kulušić, 30-godišnji bivši igrač Šibenika koji je prije nekoliko dana raskinuo ugovor s turskim Genclerbirligijem.  12.40 – Dinamo nastavlja potragu za mladim talentima s raznih strana svijeta, a modri su skauti u talijanskom niželigašu prepoznali 18-godišnjeg veznjaka Medina Muratija. Riječ je o nogometašu koji ima talijansko i makedonsko državljanstvo, a u Zagreb je stigao iz talijanskog trećeligaša, kluba FeralpiSalo.  9.25 – Eduardo da Silva objavio je na društvenim mrežama nekoliko fotografija kako trenira u Zagrebu, zbog čega su mnogi pomislili da bi se mogla aktualizirati priča povratka u Dinamo. Međutim, zasad od toga neće biti ništa jer zagrebački klub i naš bivši reprezentativac nisu kontaktirali, ali je zato Dudu dobio zanimljivu ponudu. Grčki mediji tvrde da je za njega zainteresiran njihov velikan Panathinaikos koji mu je, navodno, poslao i konkretnu ponudu.  2. veljače 23.08 – Britanski Mirror piše da je Real Madrid spreman poslati ponudu Manchester Cityju za argentinskog napadača Sergia Aguera. Bombastičan transfer mogao bi se realizirati ovog ljeta. 20.03 – Jedan od najboljih afričkih napadača svih vremena Didier Drogba (38) korak je do povratka u Englesku, gdje je proveo ukupno devet godina igrajući za Chelsea. Bivši reprezentativac Obale Bjelokosti dobio je ponudu svog bivšeg kluba, ali ne za mjesto u momčadi, već na klupi. Za sada se ne zna kakvu će ulogu Drogba dobiti u ekipi koju vodi Talijan Antonio Conte, ali se nagađa kako bi za početak mogao dobiti mjesto u klupskoj akademiji. Posljednjih se dana nagađalo kako bi karijeru mogao nastaviti u Corinthiansu kao slobodan igrač. Brazilski klub je čak pustio u prodaju dresove s njegovim imenom, ali sve je propalo zbog poziva sa Stamford Bridgea. 19.51 – Sportski arbitražni sud (CAS) u Lausanni suspendirao je veznog igrača turske reprezentacije i Bayer Leverkusena Hakana Calhanoglua (22) na četiri mjeseca zbog kršenja ugovora koji je imao s Trabzonsporom. Opširnije ​ OVDJE. 14.40 – Igrač madridskog Atletica Antoine Griezmann na kraju sezone vjerojatno odlazi u Manchester United, piše Yahoo Sportu. Francuz je velika želja Josea Mourinha. 9.55 – Reprezentativac BiH Sead Kolašinac sljedeći tjedan ide u Torino na liječnički pregled. Izgleda da je Juventus dobio Chelsea u utrci za Schalkeova lijevog beka kojem u lipnju istječe ugovor. Stara dama je prije nekoliko dana prodala Patricea Evru u Marseille. 1. veljače 22.45 – Ante Roguljić proljetni će dio sezone provesti na posudbi u Wacker Innsbrucku. Ovaj 20-godišnji ofenzivac prošle je sezone kao igrač Red Bull Salzburga bio na posudbi u Hajduku, a ni nova sezona nije mu donijela mjesto u momčadi. 21.55 – Rayo Vallecano samo nekoliko sati nakon što je doveo Romana Zozulyju iz Betisa, odlučio ga je vratiti u Sevillu. Razlog su protesti navijača koji smatraju da je igrač povezan sa skupinama koje veličaju nacizam. 20.45 – Didier Drogba i dalje traži novi klub. Napadač Bjelokosne Obale još ima vremena pronaći novu momčad u bogatim klubovima Azije i Amerike. Posljednja ponuda stigla mu je od brazilskog Corinthiansa koji je nudio tjednu plaću od 110 tisuća eura, ali je odbio. 18.50 – Hajduk želi dovesti novog stopera. U pitanju je Nuno Reis, 26-godišnji Portugalac koji je rođen u švicarskom Murtenu. 15.35 – Vratar Ivan Kelava potpisao je s mađarskim prvoligašem Debrecenom ugovor na dvije i pol godine i svojim iskustvom trebao bi pomoći momčadi u usponu na prvenstvenoj tablici u nastavku sezone. – Sretan sam zbog dolaska u Debrecen, ovo je nova etapa u mojoj karijeri i prilika za dokazivanje. Osjećam se dobro, naporno treniram, u formi sam i vjerujem da ću iskoristiti priliku. Jedva čekam da se priključim ekipi i upoznam nove suigrače i trenera – rekao je 28-godišnji Kelava u razgovoru za Hinu. Kelava je bio u španjolskom prvoligašu Granadi od ljeta 2015. a prije toga branio je za slovački Spartak iz Trnave. Za zagrebački Dinamo upisao je 138 nastupa, a bio je i član talijanskog Udinesea, Carpija te Lokomotive iz Zagreba. 14.30 – Razgovarao sam s Modrićem i Kovačićem i pitao ih o Las Palmasu. Rekli su mi da je to momčad koja igra vrlo dobro i savjetovali su mi da dođem ovdje – rekao je Alen Halilović nakon što je potpisao za španjolskog prvoligaša. 12.00 – Šveđanin Lars Lagerbäck, izbornik koji je odveo Island do četvrtfinala Eura 2016., predstavljen je u srijedu kao novi izbornik Norveške. 9.00 – U ponoć je završio prijelazni rok u većini zemalja, no nastavit ćemo pratiti transfere budući da u Hrvatskoj prijelazni rok traje do 15. veljače, a tržište je otvoreno i u Kini koja je nogometašima postala iznimno zanimljiva zbog velikih plaća. Najveći transfer ove zime je onaj Oscarov, koji je za 51 milijuna eura prešao iz Chelsea u Shanghai SIPG. Slijede Julian Draxler (Wolfsburg u PSG za 34 milijuna) te Gabriel Jesus (Palmeiras u Manchester City za 28 milijuna). 31. siječnja 23.00 – Crystal Palace u zadnji je čas osigurao pojačanje. Mamadou Sakho dolazi iz Liverpoola na posudbu do kraja sezone. 21.00 – Hajdukov branič odlazi u Serie A, već je potpisao za novi klub. O tome koliko će odštete dobiti Splićani, pročitajte ​OVDJE! 18.30 – Kakva nevjerojatna vijest dolazi iz Engleske. Iako je Slaven Bilić izjavio da je za West Ham prijelazni rok gotov, engleski mediji pišu da se u posljednjim satima pokušava dogovoriti dovođenje već zaboravljenog Dimitra Berbatova. Ako je to točno, to je zaista potez očajnika jer bugarski napadač ima 36 godina, a već pola godine je bez kluba. 14.45 – Marko Pejić napustio je splitski Hajduk, te prešao u redove austrijskog prvoligaša Austrije Beč, piše Goal. Prošle polusezone skupio je pet nastupa za Hajduk, a puno češće je nastupao za drugu momčad bijelih. Bio je blizu odlaska u Lučko, a u novom klubu čekaju ga dva Hrvata - Ognjen Vukojević i Petar Filipović. 14.20 – Junior Fernandes otišao je iz Dinama u turski Alanyaspor. Opširnije čitajte OVDJE. 13.46 - Jedan od najvećih hrvatskih talenata, Josip Brekalo, blizu je prelaska iz Wolfsburga u njemačkog drugoligaša Stuttgart. On je iz Dinama u ljeto 2016. stigao među vukove no nije se naigrao pa je to razlog njegova nezadovoljstva. Kicker piše da bi Brekalo trebao sa švapskim klubom, koji je treći u prvenstvu i želi izboriti povratak u Bundesligu, potpisati ugovor o 18-mjesečnoj posudbi. 11.17 – West Ham je odustao od 25-godišnjeg napadača Brentforda Scotta Hogana. On je za člana Championshipa zabio 21 gol u 33 utakmice od 2014. godine, a Slaven Bilić bio je spreman ponuditi oko 18 milijuna eura. 11.12 – Lille je za devet milijuna eura kupio Anwara El Ghazija (21) iz Ajaxa. 9.22 – Emmanuel Adebayor potpisao je na 1,5 godina s vodećom turskom momčadi Basaksehirom. 7.45 – Drago Gabrić karijeru će nastaviti u trećeligašu Junaku iz Sinja. Veznjak, 30-godišnjak, nekad je bio velika nada, a od navijača Hajduka dobio je nagradu Hajdučko srce za najpožrtvovnijeg igrača. Upisao je i pet nastupa za reprezentaciju, a onda je 2009., dok je bio u Trabzonsporu, doživio prometnu nesreću. Nakon toga Gabrićeva karijera krenula je nizbrdo – povratak u Hajduk, pa Rijeka, Domžale, Zadar i Koper. Nogometu se vraća nakon više od godine dana stanke. 30. siječnja 22.40 – Chelsea će pokušati dovesti Celticova napadača Moussu Dembéléa. No, Škoti ga navodno ne žele pustiti za manje od 40 milijuna eura. 21.55 – Real Madrid Arsenalu i Chelseaju ponudio je Karima Benzemu. 20.45 – Milan je doveo Lucasa Ocamposa iz Genoe. Stigao je na posudbu do kraja sezone. 20.05 – Interov branič Andrea Ranocchia na korak je do potpisa za Hull. 19.25 – Riccardo Orsolini igrač je Juventusa. 18.10 – Hajduk i Sampdoria dovršili su transfer Lorenca Šimića. Hajduk je pristao uzeti odštetu u ratama, a Sampdoria je pristala podići ponudu s 1,2 na 1,5 milijuna eura. 17.00 – Španjolski napadač Jese Rodriguez (23) prešao je iz francuskog PSG-a u Las Palmas, gdje će konkurirati hrvatskom napadaču Marku Livaji (23) te je nakon Alena Halilovića drugo pojačanje 'Žutih' ove zime, potvrdio je u ponedjeljak predsjednik Las Palmasa Miguel Angel Ramirez. 16.10 – Arsenal je počeo pregovore s Juventusom oko Massimiliana Allegrija, koji bi iduće sezone trebao naslijediti Wengera na klupi. 15.25 – Vedran Ćorluka dobio je novog suigrača. Jefferson Farfan novi je igrač moskovskog Lokomotiva. Zadnji mu je klub bila Al Jazeera iz Abu Dhabija. 13.30 – Bastian Schweinsteiger ostaje u Manchester Unitedu, a klub bi mogao napustiti Ashley Young. 12.00 – Iako se nagađalo da bi Arsenal mogao krenuti u akciju dovođenja Karima Benzeme iz Reala, to se neće dogoditi. – Zbog čega mislite da mi je on potencijalna meta? Zbog toga što je Francuz kao i ja? Čuo sam da postoji mogućnost da ode iz Reala, ali nama nije potreban napadač. 8.43 – Napadač Borussije Dortmund Pierre-Emerick Aubameyang uskoro bi mogao prijeći u madridski Real, a njemački mediji navode kako bi ga mogao zamijeniti hrvatski reprezentativac Nikola Kalinić. 8.36 – Veznjak Josip Mišić potpisao je novi 3,5-godišnji ugovor s Rijekom. Tijekom jeseni ubilježio je 22 nastupa te postigao jedan pogodak, a igrao je i za hrvatsku reprezentaciju na Kina kupu. Ugovor je potpisan u portugalskoj Albufeiri, gdje je Rijeka na pripremama. 29. siječnja 21:30 - Nikica Jelavić blizu je dolaska u Rijeku. Bivši hrvatski reprezentativac (nastupio je na SP-u u Brazilu) danas igra u kineskom drugoligašu Beijingu, a njegov transfer u vodeću momčad HNL-a je blizu realizacije, piše Novi list. 20:00 - Dimitri Payet prošao je liječnički pregled u Marseilleu i trebao bi potpisati ugovor. Bilićev West Ham tako će ipak prodati svojeg najboljeg igrača koji nije htio igrati jer je inzistirao na transferu. 18:55 - Branislav Ivanović karijeru bi mogao nastaviti u West Bromwichu, pišu engleski mediji. Trener Chelsea Antonio Conte rekao je srbijanskom braniču da je slobodan pronaći novi klub.  17:15 - Atletico Madrid želi dovesti Alexisa Sancheza. Već se duže vremena priča da bi napadač Arsenala mogao napustiti klub jer želi bolji ugovor. 15:30 - West Ham je potvrdio da je dogovoren prelazak Dimitryja Payeta u Marseille. Slaven Bilić će tako ostati bez najboljeg igrača koji je već duže vrijeme nezadovoljan u Londonu, a Čekićari će za francuskog reprezentativca dobiti 25 milijuna funti. Payet je otputovao u Francusku na liječnički pregled nakon kojeg će potpisati ugovor. 14:05 - Atletico Madrid sprema ponudu za Alexisa Sancheza koji bi mogao zamijeniti Antoinea Griezmanna. Čileanac bi u Madridu igrao za tjednu plaću od 260 tisuća eura, što je više nego sada u Arsenalu (190 tisuća). 12:40 - Bojan Krkić je novi igrač Mainza. Stigao je na posudbu iz Stokea do kraja sezone. 11:30 - Milan Badelj je i dalje igrač Fiorentine. No njegov agent Dejan Joksimović je izjavio kao bi hrvatski reprezentativac mogao napustiti viole. Osim engleskih velikana sve glasnije se govori kako bi Milan Badelj karijeru mogao nastaviti u Romi. 10:10 - Arsenal bi se mogao uključiti u borbu s Manchester Unitedom za Antoinea Griezmanna. 8:25 - Branislav Ivanović uskoro bi mogao napustiti Chelsea, a karijez bi vjerojatno mogao nastaviti u Zenitu. Nakon pobjede 4:0 nad Brentfordom, Antonio Conte je izjavio: - Bane nas ke odlučio napustiti. Legenda je kluba, odigrao je puno velikih utakmica, ali ove sezone nije bio na razini prethodnih. 28. siječnja 23:36 - Leicester je odbio ponudu Tianjin Quanjiana od 38 milijuna funti za Islama Slimanija 21:48 - Everton u svoje redove vraća dijete kluba Josea Baxtera (24), a neobično je to što je taj igrač pod suspenzijom jer je bio pozitivan na kokain. Ponudio mu je ugovor od godinu dana od ljeta kada mu istekne suspenzija, a do tada bi trebao trenirati s rezervnom momčadi. Baxteru inače to nije prvi susret s drogom, i 2009. je uhvaćen s kanabisom.  19:10 - Nesuđeni hrvatski reprezentativac Grégory Sertic kao slobodan igrač potpisao je za Marseille. 18:05 - Milanov napadač Gianluca Lapadula mogao bi otići u Marseille za 20 milijuna eura. 17:20 - Arsenal je ponovno pokazao zanimanje za Marca Reusa iz dortmundske Borussije. 16:35 - Juventus će na ljeto iz Lyona dovesti veznog igrača Corentina Tolissoa za 40 milijuna eura. 16:00 - Wayne Rooney odlučio je napustiti Manchester United i na ljeto otiću u Kinu, piše The Sun. 15:15 - Queens Park Rangers je doveo igrača Manchester Uniteda. Sean Goss potpisao je ugovor na tri i pol godine. 12:26 - Prema pisanju talijanskih medija, Hajduk je odbio milijun eura za braniča Lorenca Šimića. Navodno je za njega zainteresirana Sampdoria koja je poslala i ponudu, ali Splićani traže nešt više. nagađa se da bi pristali na odštetu od 1.5 milijuna eura. 10:56 - Transfer Dimitrija Payeta u Marseille sve je dalji. Engleski mediji pišu kako se engleski i francuski klub nisu pronašli, a i jedni i drugi tvrdoglavo ne žele popustiti. Čini se da će francuski nogometaš zasad ostati u drugoj momčadi. 27. siječnja 23:10 - Slaven Bilić trlja ruke. Robert Snodgrass je i službeno postao igrač West Hama. Čekićari su za veznog igrača Hullu platili 12 milijuna eura. 22:00 - Salvatore Sirigu, vratar PSG-a, na meti je Chelsea. 21:15 - Alvaro Morata razmišlja napustiti madridski Real ako Zidane ostane trener i sljedeće sezone. 20:30 - Clement Grenier je stigao iz Lyona u Rim gdje će nakon liječničkog potpisati ugovor s Romom o posudbi. 19:00 - Pepe je sve dogovorio s kineskim Hebei Fortune, gdje je trener Manuel Pellegrini. Portugalac će u Kini imati tri puta veću plaću nego u Realu - 15 milijuna eura. 17:45 - Bivši izbornik reprezentacije Bosne i Hercegovine Safet Sušić (61) novi je trener turskog prvoligaša Alanyaspora. 17:00 - West Ham i Celtic ušli su u utrku za igračem Fenerbahčea Hasanom Ali Kaldirimijem. 16:25 - Španjolac Xavi potpisao je novi jednogodišnji ugovor s katarskim Al Saddom. 15:30 - Arturo Vidal je navodno počeo učiti engleski jezik jer se sprema otići iz Bayerna u Chelsea. 14:40 - Asmir Begović mogao bi napustiti Chelsea. Trener Antonio Conte izjavio je da će ga pustiti, ali samo pod uvjetom da se za njega nađe zamjena. U protivnom će ipak ostati rezerva. 12.20 – Stigao je kraj mukama Alena Halilovića! Hrvatski nogometaš izabrao je novi klub, već je na liječničkom pregledu! Više o tome pročitajte OVDJE! 11.49 – Joao Mario, Portugalac koji igra u redovima Intera, nahvalio je sunarodnjaka Cristiana Ronalda i kazao da ga nagovara da mu se pridruži u Italiji. – Portugal ima mnogo kvalitetnih igrača, ali ipak je najbolji Ronaldo. On nije samo dobar igrač, on je dobar prijatelj i sjajna osoba. Volio bih ga vidjeti u Interu, nagovaram ga da nam se pridruži – kazao je Joao Mario i tako ponudio senzaciju. Je li uopće moguće da se Ronaldo pridruži klubu u kojem su Perišić i Brozović? Ako pitate Portugalca koji već igra za Inter, onda svakako jest. 9.50 – West Ham dovodi još jedno pojačanje. Robert Snodgrass nalazi se u Londonu na liječničkom pregledu i tijekom dana trebao bi potpisati za Bilićevu momčad. Hull City trebao bi dobiti odštetu od 12 milijuna eura. 26. siječnja 23.48 – Menadžer Middlesbrougha Aitor Karanka kaže da je klub postigao dogovor s PSG-om o posudbi Jesea Rodrigueza. Da bi se prelazak realizirao, potreban je još pristanak bivšeg igrača Real Madrida. 22.00 – Milan je Watfordu  posudio do kraja ove sezone napadača M'Bayea Nianga (22). 21.00 – Palermo je za četvrtog trenera u ovoj sezoni imenovao Argentinca Diega Lopeza koji je potpisao ugovor do lipnja 2018. godine. 19.35 – Alen Halilović karijeru nastavlja u Las Palmasu. Opširnije OVDJE. 17.00 – Lokomotiva je predstavila pet novih igrača koji su u ovom prijelaznom roku došli na Kajzericu. Desni bek Dino Kluk (rođen 1991.) stigao je iz latvijskog prvoligaša FC Liepaja. Miloš Podunavac je ofenzivni igrač koji igra na poziciji desnog krila ili napadača. Rođen je 1997. godine, a stigao je iz OFK Beograda.  Napadač Kristijan Lovrić (rođen 1995. godine) stigao je iz Kustošije, a lijevi bek Tomislav Valentić (1994. godište) došao je iz Sesveta. Perspektivni vratar Adrian Šemper (1998.) prešao je u Lokomotivu iz Dinama. 16.45 – Napadač Hajduka Ivan Mastelić otišao je u Cibaliju na šestomjesečnu posudbu. 13.55 – Nada Spezije Suleiman na meti je Reala i Barcelone. 12.25 – Branislav Ivanović mogao bi napustiti Chelsea. Ima nekoliko ponuda, a čini se da je Zenitova najkonkretnija. 11.40 – Inter na ljeto želi dovesti Atleticova napadača Antoinea Griezmanna. 10.30 – M’Baye Niang odlazi na posudbu u Watford za 750.000 eura. Na kraju sezone Englezi će za otkup ugovora napadača platiti 18 milijuna eura. 9.45 – Nakon odlaska Patricea Evre u Marseille, Juventus kreće u potragu za lijevim bekom. Prvi na meti je Sead Kolašinac, ali problem bi mogao stvarati Schalke, koji ne želi pustiti braniča reprezentacije BiH. Stara dama još prati Ricarda Rodrigueza iz Wolfsburga, Mattea Darmiana iz Manchester United, Mattiju De Sciglija iz Milana te našeg Šimu Vrsaljka iz Atletica. 8.20 – Chelsea želi Celticova vratara Craiga Gordona 25. siječnja 22.25 – Goncalo Guedes iz Benfice za 30 milijuna eura stigao je u PSG s kojim je potpisao do 2021. godine. 21.40 – Southampton je Napoliju ponudio 16 milijuna eura za Manola Gabbiadinija. 21.20 – Alexandru Matel ostaje u Dinamu, iako je interes za njega pokazala Steaua. – Postojala je mogućnost, ali neću otići iz Dinama. U Zagrebu se osjećam sjajno, ovdje me cijene – rekao je Matel. 20.45 – Enzo Perez mogao bi do kraja siječnja napustiti Valenciju i preseliti se u Sevillu. 19.25 – Mbaye Niang iz Milana odlazi u Watford. 18.30 – Patrice Evra odlazi iz Juventusa. Navodno je sve dogovoreno s Marseilleom, a Evra bi trebao potpisati ugovor na 18 mjeseci.  18.20 – Franko Andrijašević tražen je u Belgiji. Nakon Anderlechta, za veznog igrača Rijeke zanima se i Standard iz Liegea, više čitajte OVDJE. 15.25 – Jedan od najboljih igrača Liverpoola ove sezone Brazilac Philippe Coutinho produljio je ugovor s tim engleskim prvoligašem koji je trenutačno četvrti na ljestvici engleskog prvenstva do 2022. godine. Coutinho je u Liverpool došao u siječnju 2013. iz Intera i do danas je u dresu kluba s Anfielda odigrao 163 utakmice i zabio 34 gola. Iako pojedinosti ugovora nisu objavljene, mediji pišu da je 24-godišnji Coutinho ovim ugovorom postao najplaćeniji igrač Liverpoola sa 150.000 funti (175.000 eura) tjedno. "Zahvalan sam ovom velikom klubu na novom ugovoru. Sretan sam i nadam se da ostati dugo u Liverpoolu", rekao je Coutinho.  Coutinho je također igrao za Espanyol i Vasco da Gama, dok je za reprezentaciju Brazila u 23 nastupa zabio šest golova. 14.15 – Mladi Brazilac Marcos Guilherme Dinamo bi trebao stajati milijun eura. Opširnije čitajte OVDJE. 13.04 – Portugalski reprezentativac Pepe na kraju sezone napustit će Real Madrid, javlja radio-postaja Cope i dodaje kako je stoper odbio produljiti ugovor s Realom. Trebao bi preseliti u kineski Hebei China Fortune i zarađivati 15 milijuna eura godišnje, triput više nego u kraljevskom klubu. Tamo će ga voditi bivši trener Manuel Pellegrini.   12.30 – Manchester United i Chelsea spremni su vratiti Garetha Bale u Premier ligu, a Marca dodaje kako bi za taj pothvat trebali isplatiti 200 milijuna eura! Velšanin bi vjerojatno tražio tjednu plaću od 400.000 eura.  10.35 – Alen Halilović više ne trenira s momčadi HSV-a i spreman je odreći se pola plaće samo da ga klub pusti na posudbu u Las Palmas. Nijemci će tražiti milijun i pol eura za posudbu, a na ljeto će ga pokušati prodati za pet milijuna, koliko su i uložili u njega.  10.28 – Belgijski prvoligaš Standard Liege ponudio je Rijeci tri milijuna eura za Franka Andrijaševića. Saznajemo da Franko želi u Standard, no očekuje se odgovor Rijeke, a njegov bi odlazak bio ogroman gubitak u borbi za naslov s Dinamom u HNL-u. 24. siječnja 16:35 - Alen Halilović bi se nakon šest mjeseci provedenih u njemačkom HSV-u mogao vratiti u Španjolsku. La Provincia piše kako je za hrvatskog veznjaka zainteresiran Las Palmas, klub još jednog Hrvata - Marka Livaje. Momčad s Kanara ove zime bi posudila Halilovića, a ako se pokaže kao pojačanje mogla bi i otkupiti njegov ugovor od HSV-a. 15:00 - Čini se da će Lionel Messi ipak ostati u Barceloni. Predsjednik kluba Josep Bartomeu danas će sjesti s Argentincem i ponuditi mu novi, petogodišnji ugovor, pišu strani mediji. 14:00 - Inter želi dovesti Alexisa Sancheza koji nije zadovoljan u Arsenalu. 11:07 - Legendarni Ronaldinho, nekadašnji najbolji nogometaš svijeta, pronašao je novi klub. Brazilski ESPN javlja da će potpisati za prvoligaša Coritibu. Uskoro 36-godišnji Brazilac imat će oko milijun eura godišnje plaće te privatno osiguranje. 10:00 - Hull City doveo je Lazara Markovića na posudbu do kraja sezone. 22-godišnjak je stigao iz Sportinga, a ranije je bio u Liverpoolu. 09:30 - Nikola Kalinić je napravio glupost, takve cifre se ne mogu odbiti. Da je mene kontaktirao, ja bih mu drugačije savjetovao, rekao je bivši napadač Fiorentine Francesco Graziani koji smatra da je hrvatski napadač trebao prihvatiti 10 milijuna eura godišnje koje bi imao u Kini. 09:00 - Mehmed Alispahić, nekadašnji igrač Dinama i Rijeke, napušta drugoligaša Šibenik i odlazi u Bahrein, piše Šibenik.in. 23. siječnja 22:45 - Zlatko Dalić više nije trener Al Aina. Nakon poraza od Al Jazire (3:1) podnio je ostavku i nakon više od dvije godine napušta Ujedinjene Arapske Emirate. 22:00 - Ofenzivac Evertona Gerard Deulofeu (22) otišao je na posudbu u Milan do kraja sezone. 21:15 - Dani Alves na stolu ima ponude tri kineska kluba koji mu nude tjednu plaću od 200 tisuća eura. Desni branič slabo dobiva priliku u Juventusu pa bi lako mogao pristati odseliti na istok. 18:30 - Chelsea je pristao prodati Asmira Begovića u Bournemouth. To znači da će bivši vratar Dinama Eduardo biti drugi vratar kluba. Bit će zamjena za Thibauta Courtoisa. 17:00 - Ostajem u Azerbajdžanu, odgovorio je Robert Prosinečki na pisanja turskih medijia da će preuzeti tamošnjeg prvoligaša Bursaspor. 12.17 – Je li na pomolu velika senzacija i uvjerljivo najveći transfer u povijesti nogometa? Engleski mediji pišu da Manchester United i Chelsea spremaju ponudu za Garetha Balea. Žele ga odvesti iz Reala i navodno spremaju 200 milijuna eura! 10.00 – Napadač Manchester Uniteda Wayne Rooney dobio je ponudu iz Kine. Jedan od klubova nudi mu tri puta veću plaću od ove koju sada ima, ali engleski nogometaš sigurno će ostati u Manchesteru. Barem do ljeta! 22. siječnja 20.04 – Rijeka sprema veliki transfer kao odgovor Dinamu na dovođenje Sammira. Klub s Rujevice u pregovorima je s Davidom N`Gogom! Radi se o napadaču koji je ponikao u PSG-u, a poslije je transferiran u Liverpool. Rafa Benitez ga je doveo, od njega se puno očekivalo, ali ipak nije ustavio važniji trag pa je za 4.5 milijuna eura prodan u Bolton. Trenutačno igra u Grčkoj za Panionios. 19.00 – Juventus traži pojačanja u veznom redu, a prema pisanju talijanskih medija, za oko mu je zapeo veznjak Liverpoola Emre Can. Mandžukićev i Pjacin klub uskoro bi mogao poslati i službenu ponudu. 18.00 – West Ham je na pragu novog transfera. Napadač Brentforda Scott Hogan mogao bi postati još jedno Bilićevo pojačanje. Engleski mediji nagađaju da bi mogao potpisati u sljedećih 48 sati. 15.23 – Odbili smo ponude za Barišića, Baraća, Peroševića, Ejupija i Bobana. Generalno prodaja igrača nam nije imperativ, a još manje potreba. Naš je cilj stvaranje kvalitetne momčadi – otkrio je za Glas Slavonije sportski direktor Osijeka Alen Petrović. 13.50 – Šveđanin Alexander Isak, 17-godišnji ''novi Ibrahimović'' odbio je ponudu Real Madrida (10 milijuna eura) i prijeći će iz AIK-a u Borussiju Dortmund za nešto manje novca – 8 milijuna eura. Time je srušen švedski rekord koji je 2001. postavio Zlatan Ibrahimović kad je iz Malmoa prelazio u Ajax (7,8 mil. eura). Isak je dosad nastupao za sve mlade selekcije švedske reprezentacije. 10.20 – Fiorentina je zainteresirana za Hajdukova veznjaka Nikolu Vlašića, piše Firenze Viola. Bijeli traže za svog igrača najmanje pet milijuna eura, a kad bi stigao u Firenzu, pridružio bi se sunarodnjacima Kaliniću, Badelju i Miliću koji je prošle godine stigao iz Hajduka u Italiju. 10.00 – Chelsea je navodno spreman pustiti napadača Diega Costu za 130 milijuna funti 8.30 – PSG je spreman ponuditi 25 milijuna eura za Francka Kessiea, 20-godišnjaka iz Atalante za kojeg su zainteresirani i engleski velikani Manchester United te Chelsea. Bjelokošćanski veznjak je u 16 prvenstvenih nastupa postigao 6 golova. 21. siječnja 22:05 - Manchester United za 30 milijuna eura dovodi napadača Benfice Goncala Guedesa, tvrdi Record. 20:45 - Corinthians nudi Didieru Drogbi mjesečnu plaću 112.000 eura. 19:30 - Palermo i Sampdoria u borbi su za Kolumbijca Victora Ibarba. 18:15 - Napoli je odbio Southamptonovu ponudu od 16 milijuna eura za Manola Gabbiadinija. Plavi traže devet milijuna eura više. 17:20 - Marseille je spreman Wolfsburgu platiti 22 milijuna eura za Ricarda Rodrigueza, ali sada se u igru uključio i Inter koji sprema višu ponudu. 16:30 - Barcelona u francuskoj ligi prati Maximea Lopeza iz Marseillea i Djibrila Sidibea iz Monaca. 15:16 - Nakon što je Nikola Kalinić odbio kineski Tianjin, njihov trener Fabio Cannavaro okrenuo se novom Hrvatu - Mariju Mandžukiću! Juventusu za njega nude 28 milijuna eura, a Super Mario bi u četiri godine zaradio vrtoglavnih 30 milijuna eura! 10:28 - Kao što smo jučer i najavili, West Ham je doveo Josea Fontea za deset milijuna eura iz Southamptona. Osvajač zlata na EP-u sinoć je potpisao ugovor s Bilićevim klubom. 8:50 - Engleski mediji nagađaju da će se Manchester United riješiti jednog vratara jer su za obojicu dobili ponude. Međutim, Jose Mourinho odbio je takvu mogućnost. - Imamo vrhunske vratare, obojica su jednako važna za momčad. David de Gea je vrhunski golman i ne mogu zamisliti boljeg od njega, isto kao što ne mogu zamisliti bolju zamjenu od Serija Romera, kazao je Mourinho. 20. siječnja 20.45 - Milan je dogovorio pojačanje. Gerard Deulofeu dolazi na posudbu do kraja sezone. Bivši igrač Barcelone bio je u Evertonu, a sad seli u Italiju. 19:00 - Branič Southamptona i njihov dosadašnji kapetan prelazi u Bilićev West Ham. On je danas prošao liječnički pregled i trebao bi potpisati ugovor. Klub bivšeg hrvatskog izbornika za njega će dati negdje oko deset milijuna eura. Radi se o kvalitetnom igraču koje će biti biti veliko pojačanje za londonski klub. Reprezentativac je Portugala s kojim je prošle godine osvojio EP, a igrao je svih 120 minuta u osmini finala protiv Hrvatske i zajedno s Pepeom odlično čuvao naše igrače te rastužio naše navijače. 16:50 - Saido Berahino uskoro će postati novi igrač Stokea. West Bromwich Albion je pristao na ponudu od 12 milijuna eura koja bi s bonusima mogla narasti na 17 milijuna eura. 15.00 – Engleski prvoligaš Manchester City platio je rekordni iznos od 175,000 funti za 13-godišnjeg braniča Finleya Burnsa, člana trećeligaša Southend Uniteda. Opširnije OVDJE. 13.35 – Potvrđen je prelazak Nizozemca Memphisa Depaya iz Manchester Uniteda u Lyon za 15 milijuna funti. Krilni napadač na Old Traffordu proveo je 18 mjeseci upisavši 56 nastupa te samo 7 golova. 10.30 – Šime Vrsaljko stigao je prije pola godine u Atletico Madrid, no ubrzo bi se mogao vratiti u Italiju, piše Gazzetta i dodaje kako se Inter raspitivao za hrvatskog reprezentativca kod njegova agenta Giuseppea Risa. Uz Vrsaljka, milanskom klubu zanimljiv je i Torinov Antonio Barreci. 9.00 – Predsjednik Real Madrida, Florentino Perez, planira prodati Cristiana Ronalda u sezoni 2018./2019., piše Don Balon. Iako je Portugalac u studenom potpisao petogodišnji ugovor, Perez bi ga rado prodao u Kinu za astronomsku svotu.   19. siječnja 21.30 – Nekadašnji nogometaš Dinama Josip Brekalo mogao bi napustiti Wolfsburg u kojem nije dobio priliku. Kicker piše da je za Brekala zainteresiran i Dinamo koji je ovaj 18-godišnji napadač napustio prije pola godine. 20.00 – Nekadašnji hrvatski reprezentativac Ivo Iličević više nije nogometaš Anžija iz Mahačkale koji ima velikih financijskih problema. Ruski klub mora otpuštati igrače pa je Iličević otišao bez odštete. Njemački mediji pišu da bi mogao postati novi član Darmstadta. 18.45 – Preokret u Hajduku! Frank Ohandza potpisao je novi ugovor i ostaje u momčadi. Opširnije OVDJE. 17.20 – Dinamo je potvrdio da se Sammir vraća u Maksimir! Opširnije OVDJE. 15.00 – Juventus francuskom prvaku PSG-u nudi 80 milijuna eura za veznjaka Marca Verattija. Ako PSG pristane, Veratti bi se tako vratio u svoju Italiju u kojoj je igrao do 2012. godine u dresu Pescare. 12.37 – Kakva ponuda za Dimitrija Payeta, nezadovoljnog igrača West Hama! Sky Sports tvrdi da su tri kineska kluba zainteresirana za njega, nude mu godišnju plaću od nevjerojatnih 30 milijuna eura, čime bi postao drugi najplaćeniji igrač na svijetu, ali on je tu ponudu odbio. Ne želi u Kinu već se želi vratiti u Francusku, čeka da West Ham prihvati ponudu Marseillea. 11.00 – Mamadou Sakho zainteresirao je Southampton koji ga želi dovesti na posudbu. Sveci su čak poslali i službenu ponudu, ali Liverpool je odbio mogućnost posudbe! 9.30 – West Bromwich želi dovesti Jakea Livermorea i za njega je ponudio oko 12 milijuna eura. Engleski mediji javljaju da je Hull prihvatio ponudu i sad se klub i igrač moraju dogovoriti da bi se priča završila 18. siječnja 22.00 – Rijeka je iz Serie A dovela Darija Župarića, objavila je Pescara, njegov dosadašnji klub. 24-godišnji hrvatski branič u Pescaru je stigao iz Cibalije 2013. godine i odigrao 99 utakmica. U Rijeku stiže kao zamjena za Mateja Mitrovića koji je otišao u Bešiktaš. Župarić je ima 10 nastupa za hrvatsku U-21 reprezentaciju. 21.00 –  Memphis Depay napustit će Manchester United i potpisati za Lyon, tvrdi L'Equipe. Transfer će iznositi oko 25 milijuna eura. 20.30 – Ivan Prtajin potpisao je ugovor s Hajdukom. Radi se o napadaču rođenom 1996. godine. S 18 godina otišao je u talijanski Udinese, u kojem je nastupao za Primavera tim te skupio 49 nastupa i zabio 22 gola. 19.30 – Skauti Dinama prate Antonija Lukanovića, 18-godišnjeg napadača talijanskog drugoligaša Novare. Lukanović je prošao omladinsku školu Rijeke, nakon čega je bio u Parmi pa u Novari. Talijanski novinar Gianluca Di Marzio tvrdi da ga osim Dinama žele i Wolfsburg te Borussia Dortmund. 18.15 – Nekadašnji najbolji igrač svijeta Kaka karijeru bi mogao nastaviti u Meksiku. – Nikada nisam igrao u Meksiku. Sada imam tu priliku i nisam je odbacio – rekao je Kaka koji brani boje Orlanda u MLS-u. 17.00 – Kineski Guangzhou Evergrande ponudio je 50 milijuna eura za veznjaka Barcelone Ardu Turana. 13.55 – Nakon odlaska Mateja Mitrovića u Beşiktaş, Rijeka bi mogla ostati i bez drugog stožernog stopera jesenskog dijela prvenstva. Naime Torino, čiji je trener Siniša Mihajlović, želi Josipa Eleza. 12.45 – Galatasaray bi rado u svoje redove doveo Edina Džeku koji bi došao kao zamjena za Lukasa Podolskog.  11.50 – Sulley Muntari trebao bi potpisati za Pescaru. Ganac je igrao za Inter i Milan, a onda je otišao u Ittihad. 10.30 – Arsenal je želio napraviti razmjenu s Juventusom. Nudili su Alexisa Sancheza za Miralema Pjanića, ali Stara dama nije prihvatila ponudu. 8.20 – Kinezi su došli po Nikolu Kalinića. Vlasnici Tianjin Quanjiana ponudili su 40 milijuna eura, a ponudu je Fiorentinin vlasnik Della Vallea prihvatio. Kalinić je navodno već pristao na transfer koji mu jamči deset milijuna eura godišnje. Fiorentina je već našla zamjenu, više pročitajte OVDJE. 17. siječnja 22.00 – Okončana je trakavica oko Hajduka i Francka Ohandze i to tako da je napadač udaljen iz prve momčadi. Ugovor mu istječe na ljeto, a klub mu je ponudio novi. No, Kamerunac je to odbio potpisati tražeći bolje uvjete. Hajduk mu je ponudio još jednu opciju, dodatno modificiranu i pojačanu bonusima, ali ni to ga nije zadovoljilo. Ohandza je tako preseljen u B momčad i neće putovati na pripreme u Tursku, pišu 24sata. 21.15 – Mateas Delić više nije član Slaven Belupa. 28-godišnji napadač karijeru će nastaviti u bugarskom prvoligašu Beroe Stara Zagora. 20.55 – West Ham na kraju će prodati Dimitrija Payeta Marseilleu. Opširnije OVDJE. 19.30 – Galatasaray želi dovesti dvojicu Hrvata – Vedrana Ćorluku i Domagoja Vidu. Turski klub ima problema u obrani pa su se bacili u potragu. Lokomotivu su već poslali službenu ponudu za Čarlija, dok se s  kijevskim Dinamom vode intenzivni pregovori oke Vide. 18.05 – Kineski Chongqing Lifan za 12 milijuna eura dovest će napadača Borussije Dortmund Adriana Ramosa za 12 milijuna eura. 17.00 – Anas Sharbini demantirao je napise da prelazi u Istru. 16.00 – Antonio Valencia ostaje u Manchester Unitedu do 2018. godine. Produljio je ugovor. 14.15 – Anas Sharbini karijeru bi mogao nastaviti u Istri 1961, piše Istrasport. Ofenzivni veznjak u Rijeci nema minutažu, pa bi nakon Rijeke i Hajduka trebao igrati i u trećem klubu iz HNL-a. 13.45 –  Barcelona od Guangzhou Evergrandea očekuje ponudu od 50 milijuna eura za Ardu Turana... 12.30 –  Bivši Slavenov igrač Mateas Delić dogovorio se s bjeloruskim Beroeom. 11.40 –  Lyon je ponudio Manchester Unitedu 13 milijuna eura za Memphisa Depaya. Crveni vragovi odbili su ponudu! 11.00 –  Diego Costa uskoro bi se mogao vratiti u Španjolsku. Zanimanje za napadača Chelsea pokazali su Barcelona i Atletico Madrid. 10.15 –  Vezni igrač Manchester Uniteda Ashley Young dobio je ponudu kineskog Shandong Lunenga vrijednu 11,5 milijuna eura. 9.20 –  Menadžer Manchester Cityja Pep Guardiola razmišlja o ozbiljnim pojačanjima. Vodstvo momčadi s Etihada spremno je ponuditi 115 milijuna eura za Lionela Messija, piše The Sun. Argentinac još nije potpisao novi ugovor s Barcelonom. Pep traži i novog vratara, a u izboru su Geronimo Rulli, koji je prošloga ljeta iz Cityja otišao u Real Sociedad, te Benficin  Ederson i Jordan Pickford iz Sunderlanda. 7.50 –  Milan je prodao Luiza Adriana moskovskom Spartaku za minimalnu naknadu od milijun eura. 16. siječnja 22.50 – Gael Kakuta u utorak će obaviti liječnički pregled u Deportivu, a onda će potpisati ugovor sa španjolskim klubom. 21.30 – Grigoris Kastanos blizu je odlaska iz Juventusa u Pescaru. 20.40 – Kineski Tianjin želi dovesti Nikolu Kalinića, a  pokušao je kupiti i Maura Icardija, ali je Inter odbio transfer. 19.25 – Lucas Podolski karijeru će nastaviti u Vissel Kobeu, tvrdi Bild. Japanski klub mu je ponudio ugovor na 2,5 godine, a godišnje će zarađivati osam milijuna eura. 18.10 – Marseille je West Hamu ponudio 28 milijuna eura za Dimitrija Payeta. Čekićari su odbili ponudu. 16.30 – Hajdukovci na meti Makabija iz Haife. Izraelci, nakon interesa za Marka Futacsa, sada želi dovesti i Jeffersona! Izraelski mediji navode da takav profila igrača treba Makabiju i da bi se Jefferson jako dobro uklopio te da bi Makabi za njega dao 1,3 milijuna eura. 15.10 – Marseille je ponudio 25 milijuna eura za Dimitrija Payeta. 14.20 – Bojan Krkić želi napustiti Stoke City, a za njega je zainteresiran Middlesbrough. 13.40 – Iz Dinama su potvrdili da žele Sammira. Opširnije OVDJE. 12.10 – Novi igrač na radaru je Slavena Bilića. Sada obranu West Hama želi pojačati stoperom Ajaxa Joelom Veltmanom. 11.05 – Arjen Robben produljio je ugovor s Bayernom do 2018. 10.00 – Mogli bismo gledati još jedan veliki kineski transfer. Tianjin je spreman dati 50 milijuna eura za napadača Monaca Falcaa. 9.00 – Gazda Fiorentine Andrea Della Valle oglasio se o mogućoj prodaji Nikole Kalinića u Kinu. – Čujem da se radi o nekim iznosima, ali mi se čini da nisu potpuno točni. Razgovarat ću s Kalinićem i vidjeti što on želi. U sljedećih nekoliko dana moglo bi doći do novih pokušaja transfera – rekao je Della Valle. Talijanski mediji ovu su izjavu protumačili da je hrvatski napadač bliže odlasku u Kinu, gdje bi postao naš najbolje plaćeni sportaš. 15. siječnja 21:30 - Olympiakos je dogovorio dolazak Francuza Alyja Cissokha iz Aston Vile koji će stići na posudbu do kraja sezone. 19:40 - Simone Zaza novi je igrač Valencije. Talijanski napadač stigao je iz Juventusa na posudbu do kraja sezone. Španjolski klub je platio Staroj dami dva milijuna, te još 18 milijuna eura na kraju sezone. 18:20 - Bayern je pojačao svoje redove, kupio je dva igrača Hoffenheima - braniča Niklasa Sulea (21) i veznjaka Sebastiana Rudyja (26). Više pročitaje OVDJE. 17:00 - U ponedjeljka bi predsjednik Marseillea Jacques-Henri Eyraud razgovarati s Dimitrijem Payetom. 15:40 - Osijek je blizu dovođenja 21-godišnjeg reprezentativca Makedonije Enisa Bardhija. Bardhi trenutno igra u mađarskom Ujpestu. 13:30 - Diego Costa želi napustiti Chelsea i otići u Kinu gdje ga čeka bogatstvo. 11:30 - Matej Mitrović prije samo 10-ak dana je iz Rijeke prešao u Bešiktaš za 4,2 milijuna eura, a već bi mogao završiti u drugom klubu. Spominje se mogućnost da će kraj sezone dočekati na posudbi u belgijskom Anderlechtu jer se u turski klub vraća Ersan Gulum iz Kine. 10:00 - Jose Mourinho u Manchester United želi dovesti Nemanju Matića kojega je vodio u Chelseaju. 09:00 - Bayern je dogovorio dolazak Niklasa Sülea, jednog od najvećih njemačkih talenata. Branič Hoffenheima doći će na ljeto. 14. siječnja 22:00 - Sammir bi se mogao vratiti u Dinamo! Opširnije OVDJE. 20:00 - Nekadašnji igrač Dinama Pedro Morales napustio je Vancouver i MLS ligu te se vraća u rodni Čile. Potpisat će za Colo Colo. 19:15 - Alen Halilović još uvijek čeka klub u kojem će nastaviti karijeru. Napustit će HSV, a kao najvjerojatnija destinacija spominje se Španjolska. Želi ga Sporting u kojem je pokazao vrlo dobre igre, no španjolski mediji danas pišu da se u igru uključio i Betis. 18:20 - Chelsea je vratio napadača Patricka Bamforda s posudbe iz Burnleya. 17:00 - Lionel Messi uskoro će potpisati novi ugovor jer želi ostati u Barceloni, rekao je predsjednik kluba Bartomeu. 13:50 - Dario Srna imao je priliku karijeru nastaviti u Barceloni, ali bivši hrvatski kapetan odlučio je ostati u Šahtaru gdje igra već 14 godina. A kako je to objasnio pročitajte OVDJE. 12:05 - Jose Mourinho želi Davida De Geu u Manchester United. 10:40 - Hrvatski stoper Silvio Anočić (19) produljio je ugovor s Romom do 2020. godine, te ide na posudbu u drugoligaša Ternanu. 9:15 - Kineski klub Tianjin koji tjednima traži Nikolu Kalinića, sada bi rado doveli i Torinova napadača Belottija. 8:30 - Bilićev West Ham želi dovesti Sigurdssona i Batshuayija. 13. siječnja 22:30 - Inter u ljetnom prijelaznom roku sprema PSG-u ponuditi 78 milijuna eura za Marca Verrattija. 21:20 - Edinson Cavani odlučio produžiti ugovor s PSG-om do 2021. godine. Sjajni napadač trebao bi zarađivati 10 milijuna eura po sezoni. 18:50 - Donedavno velika uzdanica Bilićeva West Hama Dimitri Payet navodno je dogovorio sve s Marseilleom 16:20 - Fiorentina se dobro zagrijala za mladog Dinamovog igrača Bojana Kneževića. Naime, 19-godišnji Knežević ove se sezone dobrim igrama nametnuo u Dinamo. To nije promaklo direktoru Pantaleu Corvinu koji ga želi dovesti u Firenzu. Talijani pišu kako novac ne bi trebao biti problem jer u Fiorentini očekuju zaradu od transfera Nikole Kalinića. 15:30 - Dayot Upamecano napustio je Red Bull Salzburg te do 2021. potpisao za RB Leipzig. Nijemci su platili oko 10 milijuna eura. 14:00 - Simone Zaza potpisat će petogodišnji ugovor s Valencijom koja mu jamči dva milijuna eura godišnje. Juve će odmah dobiti dva, te kroz rate još 16 milijuna eura. 12.18 – Kinezi su 'poludjeli' za veznjakom Rijeke Frankom Andrijaševićem! Jedan njegov gol na China Cupu bio je dovoljan da do kraja privuče pozornost Beijing Enterprisesa koji za hrvatske prilike nudi enormne svote. Rijeci je spreman ponuditi minimalno pet milijuna eura za veznjaka, a njemu plaću od dva milijuna eura godišnje. Poznavajući njihovu platežnu moć, u slučaju da ga Rijeka odluči prodati, te bi svote mogle i rasti. 10.40 – Prema pisanju engleskih medija, Chelsea i Manchester United žele dovesti Dimitrija Payeta nakon incidenta koji se dogodio u West Hamu. Oni žele iskoristiti situaciju koja je nastala i nezadovoljnog Francuza dovesti u svoje redove. 12. siječnja 22.30 – Eduardu da Silvi nedavno je istekao ugovor sa Šahtarom, a brazilski mediji pišu da se vraća u domovinu i da će igrati za Atletico Paranaensea. Spominjao se i mogući povratak u Dinamo, no igrač i klub nisu se uspjeli dogovoriti. 21.15 – Inter želi dovesti Šimu Vrsaljka na posudbu. No, pitanje je hoće li uspjeti budući da je hrvatski reprezentativac konačno dobio priliku kod Diega Simeonea u Atletico Madridu. 20.30 – Dino Špehar karijeru bi mogao nastaviti u Sarajevu. Ofenzivca, 22-godišnjaka, Dinamo je svojedobno kupio od Osijeka za 500.000 eura, ali se u Maksimiru nije naigrao. Posljednji klub mu je bio Split, no raskinuo je ugovor zbog neisplate plaća 18.55 – Mladi hrvatski napadač Bruno Petković (22) napustio je talijanskog drugoligaša Trapani i prešao u Bolognu za 1,2 milijuna eura. Riječ je o igraču koji je u mlađim kategorijama igrao za Dinamo, Zagreb i Hrvatski dragovoljac. Godine 2013. potpisao je za Cataniju, no posuđivan je po nižim ligama. Sada je konačno dobio priliku na velikoj sceni. 17.30 – Swansea je potvrdio da je doveo Luciana Narsingha iz PSV-a za četiri milijuna funti. 16.00 – Morgan Schneiderlin napustio je Manchester United i prešao u Everton. Visina transfera je 27,5 milijuna eura. 13.05 – Alen Halilović sve je bliže odlasku na posudbu. Njemački mediji javljaju da se opet uključila Valencia koja bi ovih dana trebala poslati i službenu potvrdu! 12.00 – Kakav udarac za Slavena Bilića, njegov najbolji igrač ne želi više igrati u klubu. – Dimitri Payet ne želi više igrati za nas. Ali nećemo ga prodati. Ova momčad, ovaj stručni stožer, mi smo mu dali sve. Osjećam se iznevjereno, osjećam se ljutito. Razgovarao sam već s predsjednikom i tu se ne radi o novcu. Dali smo mu dug ugovor jer želimo da ostane – rekao je bivši hrvatski izbornik! 9.36 – Nakon što su kineske vlasti zatražile od svojih nogometnih klubova da prestanu s ludim ponudama, Tianjin je smanjio i svoju ponudu za Nikolu Kalinića. Oni, naime, više ne nude 45 nego 30 milijuna eura, a Fiorentina se na to samo nasmijala jer im je i na 45 milijuna rekla da bi eventualno pristala samo kad bi došla ponuda od 50 milijuna eura. 11. siječnja 22.30 – Borussijin napadač Pierre-Emerick Aubameyang blizu je odlaska iz Dortmunda i trebao bi prijeći u PSG za 80 milijuna eura, piše Bild. Madridski Real odustao je od dovođenja Gabonca. Ne zna hoće li do transfera doći sada ili na ljeto. 20.40 – Chelsea želi veznjaka Bayera Hakana Calhanoglua, kojeg Antonio Conte vidi kao zamjenu za Oscara. 19.00 – Yaya Toure odbio je ponudu iz Kine veću od one koju je dobio Axel Witsel, potvrdio je menadžer Dimitrij Seluk 17.20 – Tottenham želi krilo Atletica Nicolasa Gaitana. 16.05 – Lyon je zainteresiran za Adnana Januzaja, a klub razmišlja i o Memphisu Depayu. 14.00 – Čini se da neće biti ništa od transfera Darija Srne, Barcelona je demantirala njegov dolazak. 13.15 – Morgan Schneiderlin stigao je u Liverpool na liječnički pregled, trebao bi otići iz Manchester Uniteda i potpisati za Everton. 11.30 – West Ham povisio je svoju ponudu za Roberta Snodgrassa, krilnog napadača Hulla. Sada nudi 7 milijuna eura. Kao što smo jučer već pisali, Slaven Bilić panično traži pojačanja. 9.50 – Branič Lazija Stefan de Vrij mogao bi promijeniti sredinu. Talijanski mediji pišu kako su za njega iznimno zainteresirani Manchester United i Chelsea. 10. siječnja 23.24 – Inter je doveo talentiranog veznjaka Atalante Roberta Gagliardinija (22) za dva milijuna eura uz mogućnost otkupa ugovora za još 20 milijuna. 22.10 – Everton je blizu dovođenja Morgana Schneiderlina iz Manchester Uniteda. Crveni vragovi su prihvatili ponudu od 25,5 milijuna eura. 21.30 – Marcela Brozovića trenutačno ne zanima Kina. Iako su Kinezi nudi Marcelu 10 milijuna eura po sezoni, hrvatski reprezentativac nije mnogo razmišljao i glatko ih je odbio. Više pročitajte OVDJE. 20.35 – Nikad nismo dobili nikakvu ponudu iz Kine za Cristiana Ronalda. Moguće je da je netko kontaktirao s njegovim menadžerom – rekao je Realov predsjednik Florentino Perez. Ronaldov menadžer Jorge Mendes nedavno je izjavio kako je jedan kineski klub ponudio 300 milijuna eura za zvijezdu madridskog Reala. 19.20 – Liverpool će na ljeto dovesti Bayerova napadača Juliana Brandta. 18.30 – Iz Benfice je Genou na 18-mjesečnu posudbu stigao Adel Taarabt. 17.25 – Tottenham želi dovesti jednog od južnoameričkih talenata, napadača River Platea Sebastiana Driussija. 16.10 – Nije istina da Nikola Kalinić želi otići. Ne želim ulaziti u transfere jer to nije moj dio posla. Još nisam razgovarao s Nikolom – kaže trener Fiorentine Paulo Sousa. 15.00 – Slaven Bilić i njegov West Ham izgubili su kompas. Hitno im je potreban napadač, a kako ih je više od 30 igrača odbilo, nude za koga stignu. Pa zato pomalo nevjerojatno zvuči da za Scotta Hogana, igrača drugoligaša Brentforda, nude nevjerojatnih 15 milijuna eura, što je više nego što su platili Dimitrija Payeta. 12.07 – Didier Drogba slobodan je igrač, istekao mu je ugovor s Montrealom i sad traži novi klub. Francuskim medijima izjavio je da se želi vratiti u Marseille. 9.10 – Čudo od djeteta Martin Odegaard razvoj će nastaviti u Nizozemskoj. Iako je slovio za najvećeg svjetskog talenta, još uvijek se nije nametnuo u madridskom Realu i odlazi na posudbu u Heerenveen. 9. siječnja 22.30 – Engleski mediji detaljno prate Slavena Bilića i njegov West Ham. Sada pišu da bi želio dovesti vratara Joa Harta koji je igrač Manchester Cityja na posudbi u Torinu. 21.03 – West Bromwich Albion ponudio je 10 milijuna eura za veznjaka Rijeke Filipa Bradarića, tvrdi talijanski novinar Gianluca Di Marzio. Iz Rijeke su ranije poručili da će igrače prodavati samo u slučaju da dođe odlična ponuda. Sada im se nudi 10 milijuna eura, što je i više nego odlično... 20.05 – Dinamo pregovara s PAOK-om oko 23-godišnjeg albanskog veznjaka Ergysa Kacea. Kace je prvi dio sezone bio u Viktoriji Plzen, sada se vratio u klub koji i dalje na računa na njega. Na Europskom prvenstvu odigrao je 28 minuta protiv Švicarske. 18.30 – Trener West Hama Slaven Bilić bacio je oko na Scotta Hogana, 24-godišnjeg napadača engleskog drugoligaša Brentforda. Engleski mediji napominju da bi cijena mogla iznositi i do 15 milijuna eura. 17.00 – Iskusni napadač Alberto Gilardino raskinuo je ugovor s Empolijem i prelazi u Pescaru. 14.45 – Alen Halilović prije nekoliko dana od HSV-a je zatražio dopuštenje za odlazak iz kluba jer je nezadovoljan minutažom, a sad si traži novu destinaciju. Zainteresirano je mnogo klubova iz Španjolske, što je već poznato, a najnovije informacije iz Italije govore da je zainteresirana Roma te da će ga pokušati dovesti. 11.59 – Prema pisanju talijanskih medija, Jose Mourinho želio bi dovesti Ivana Perišića u Manchester United, ali ga Inter ne želi prodati jer im je jedan od stožernih igrača! 9.22 – Panika u Barceloni zbog Rakitića! Posljednjih dana piše se kako je hrvatski reprezentativac na rubu transfera i da napušta katalonski klub. Za njega su zainteresirani brojni velikani, a ponajviše Manchester City. Međutim, takva nagađanja sinoć su demantirana. – To što nije u sastavu, nema veze s transferom. Te priče nisu istinite, bez obzira dolaze li iz hrvatskih, španjolskih ili engleskih medija – rekao je trener Luis Enrique, a oglasio se i potpredsjednik Jordi Mestre. – Ne ide on nikamo. Barcelona i Rakitić pregovaraju oko novog ugovora. 8. siječnja 22.00 – Memphis Depay ostaje u Manchester Unitedu. Nizozemski ofenzivac spremao se na odlazak, no Jose Mourinho obećao mu je da će dobivati više prilika ako ostane na Old Traffordu. Za njega su bili zainteresirani Everton i Milan. 19.30 – I svjetski mediji pišu da Ivan Rakitić ne konkurira za večerašnju utakmicu Barcelone i Villarreala. Napominju da su za hrvatskog veznjaka zainteresirani PSG, Manchester United, Inter i Milan. Zašto je Rakitić u posljednje vrijeme ispao iz momčadi Barcelone, pročitajte OVDJE. 19.00 – Veznjak Intera Felipe Melo potpisao je za Palmeiras. 18.15 – Inter želi dovesti Lionela Messija iz Barcelone, pišu talijanski mediji. Milanski klub preuzeo je kineski Suning Holdings Group koji želi vratiti Inter među europske velikane. Prvi korak prema tome je dovođenje Messija i pri tome neće pitati za cijenu. 17.20 – Marko Pejić sporazumno je raskinuo ugovor s Hajdukom i karijeru će nastaviti u drugoligašu Lučkom. 14.10 – Matej Mitrović najveći je zimski transfer Bešiktaša u povijesti! Bivši Rijekin igrač u petak je potpisao ugovor s turskim klubom, a momčad s Kantride za odštetu će dobiti 4,2 milijuna eura. Mladi branič po sezoni zaradit će 1,2 milijuna eura. 13.40 – Čileanac Alexis Sanchez još nije produžio ugovor s Arsenalom, a prema pisanju medija na Otoku, uskoro bi mogao potražiti novi klub. Kao najrealnije opcije spominju se PSG i Juventus, a navodno su za Arsenalova napadača zainteresirani Kinezi te jedan klub iz Španjolske. 13.05 – Talijanski mediji pišu kako je Fiorentina navodno prihvatila ponudu Kineza za hrvatskog napadača Nikolu Kalinića. Shanghai Shenhua ponudio je 45 milijuna eura, a sada Kalinić mora odlučiti želi li otići u Kinu. Više pročitajte OVDJE. 12.25 – Elvir Maloku novi je igrač ciparskog prvoligaša AEK-a Larnace. Bivši Hajdukov igrač na Cipar je stigao iz španjolskog drugoligaša Gimnastic Tarragona za koji je igrao šest utakmica. Maloku u vodeću momčad lige odlazi na posudbu do kraja sezone. 11.10 – Barcelona i madridski Real žele dovesti Delea Allija, piše Daily Mirror. Tottenham bi ga mogao prodati za 70 milijuna funti. 10.35 – Arsenalu je propao transfer Andrea Silve iz Porta. Naime, Porto nije htio prodati topnicima napadača nego je odlučio čekati ljeto kada će madridskom Realu isteći zabrana. 9.50 – Manchester United i Bayern u utrci su za Benficina braniča Nelsona Semeda koji u ugovoru ima klauzulu od 60 milijuna eura. 9.00 – Srbijanski trener Siniša Mihajlović nedavno je dobio ponudu jednog kineskog kluba, ali je nije prihvatio. – U prosincu sam dobio ponudu da radim u Kini, ali sam odbio. Ne volim ostaviti posao napola završen – rekao je trener Torina. Više pročitajte OVDJE. 8.15 – James Rodriguez želi napustiti madridski Real kako bi potpisao za Manchester United, piše Daily Mail. Za Kolumbijca su još zainteresirani Chelsea i PSG. 7. siječnja 22.30 – Svjesni smo zanimanja i interesa za Filipa Benkovića, ali on sada nije na prodaju. Osnovna intencija Dinama u ovom prijelaznom roku jest osnažiti momčad za proljeće – rekao je sportski direktor Dinama Marijan Vlak. 21.40 – Ignacio Maganto više nije Hajdukov igrač. Španjolac je prije pola godine došao u Split i bio je najavljen kao veliko pojačanje. Igrao je devet utakmica i nije zabio ni pogodak.  20.20 – Tottenham će pokušati učiniti sve kako bi iz Fiorentine doveo sjajnog 22-godišnjeg krilnog igrača Federica Bernardeschija. 19.35 – Bivši igrač Milana i QPR-a Adel Taarabt blizu je potpisa za Jurićevu Genou.  18.50 – Lucas Podolski blizu je odlaska u kineski Beijing Guoan. 17.30 – Sevilla i Galatasaray zanimaju se za Liverpoolova braniča Mamadoua Sakha. 16.45 – Austrijanac Peter Pacult (57) novi je trener Cibalije. Pacult je trenirao München 1860, Kärnten, Dinamo Dresden, Rapid, Red Bull Leipzig, Floridsdorfer te Zavrč. Cibalia je posljednja na prvenstvenoj ljestvici i pred austrijskim trenerom je težak posao. 15.10 – Middlesbroughov menadžer Aitor Karanka na konferenciji za novinare izjavio je da će dati sve od sebe da dovede napadača Stokea Bojana Krkića. 14.18 – Škotski mediji pišu kako je Celtic iznimno zainteresiran za Dinamovu zvijezdu, ali se šokirao kada je čuo koliko hrvatski prvak traži za njega. 12.20 – Alen Halilović odlazi iz HSV-a! Hrvatski nogometaš i službeno je zatražio odlazak, a zainteresiranih klubova ima dosta. Više o tom pročitajte OVDJE. 10.11 – Sportski direktor PSG-a Patrick Kluivert pokušava dogovoriti transfer Alexisa Sancheza u Pariz. Čileanski nogometaš s Arsenalom je odbio produžiti ugovor (aktualni mu vrijedi do 2018. godine), a za njega su zasad zainteresirani PSG, Inter i jedan kineski klub. 8.57 – Manchester City u ovom bi prijelaznom roku mogao dovesti Holgera Badstubera iz Bayerna. Pep Guardiola već je u Münchenu surađivao sa spomenutim braničem i rado bi ga vodio i u Engleskoj 6. siječnja 23.05 – Austrijski trener Peter Pacult (57) na korak je do preuzimanja Cibalije. U karijeri je vodio 1860 Munchen, Kärnten, Dinamo Dresden, Leipzig... 22.15 – PSG želi dovesti Alexisa Sancheza i Juliana Weigla. 21.20 – Juventus i Valencija dogovorili su se oko posudbe Simeonea Zaze. Španjolski klub Staroj dami platit će na kraju sezone 15 milijuna eura ako Zaza odigra barem 15 utakmica i ako Valencija ne ispadne iz prve lige.  20.45 – Robert Lewandowski odbio je rekordni transfer u Kinu, tvrdi njegov agent Cezary Kucharski. Poljski napadač mogao je godišnje zarađivati 40 milijuna eura, što bi ga učinilo najplaćenijim igračem svijeta ispred Carlosa Teveza koji je nedavno potpisao za Shanghai Shenhuu. Više pročitajte OVDJE. 20.05 – Nekoliko kineskih klubova voljno je ponuditi Deleu Alliju tjednu plaću od milijun dolara, piše ESPN. Englez bi imao godišnju plaću od 52 milijuna dolara, a i odšteta Tottenhamu sigurno ne bi bila manja od 60 milijuna dolara. 19.15 – Morgan Schneiderlin i Memphis Depay napuštaju Manchester United... 18.40 – Hull je odbio Bilićevu ponudu za prvog strijelca momčadi Roberta Snodgrassa. West Ham nudio je pet milijuna eura. 18.05 – Pep Guardiola jedno je pojačanje našao u Bayernu. Manchester City dovodi Holgera Badstubera, koji je ove sezone igrao samo 127 minuta. 17.30 – Golgeter Torina i talijanske reprezentacije Andrea Belotti na meti je Arsenala. Menadžer topnika Arsene Wenger spreman je ponuditi 60 milijuna eura. To bi bio najveći Arsenalov transfer u povijesti. Mesut Özil je 2013. iz Reala stigao za 47 milijuna eura. 17.10 – Nakon što se Jozo Šimunović pokazao odličnim pojačanjem, Celtic se sprema po još jednog Dinamovog braniča. Brendan Rodgers navodno je "bacio oko" na mladog Filipa Benkovića. 14.41 – Jermain Defoe neće potpisati za West Ham ove zime. Nakon što im je odbijena ponuda od osam milijuna eura, Bilićeva momčad odustala je od napadača Sunderlanda. 12.20 – Još jedan transfer u Kinu! Igrač Chelseaja otišao je u kinesku Super ligu za plaću od 140.000 funta tjedno. Više čitajte OVDJE. 11.30 – Stephen N'Zonzi sjajnim igrama u dresu Seville privukao je interes brojnih europskih velikana, a najviše Juventusa. Stara dama sprema se ponuditi 30 milijuna eura za veznjaka Seville. 9.10 – Jose Mourinho sprema još jedan spektakularan transfer, njegova glavna meta ove zime je Antoine Griezmann. Manchester United spreman je ponovno zavući ruku duboko u džep i dovesti napadača Atletico Madrida. 5. siječnja 21.40 – Milan Badelj ne ide u Romu i nije pregovarao s ljudima iz rimskog kluba – rekao je menadžer, Fiorentinin veznjak Dejan Joksimović. 20.15 – Tonći Kukoč karijeru nastavlja u Bosni i Hercegovini. Opširnije OVDJE. 19.00 – Matej Mitrović potpisao je za Bešiktaš, potvrdila je Rijeka. Naš klub dobit će oko četiri milijuna eura, a mladi branič imat će 1,4 milijuna eura godišnje. 18.00 – Crnogorski reprezentativac Stevan Jovetić (27) napustio je redove milanskog Intera i do kraja sezone provest će na posudbi u Sevilli. Jovetić je ove sezone upisao samo pet nastupa u Serie A odigravši samo 69 minuta i pod svaku cijenu je želio promijeniti klub. 13.50 – Dođi, nemoj imati dvojbe. Igranje za Barcelonu zlatna je prilika. Ne možeš pogriješiti – napisao je u poruci Srni jedan od direktora katalonskog kluba. Više pročitajte OVDJE. 12.35 – Senzacionalan je transfer blizu. Mateja Mitrovića mogao bi zamijeniti Emir Spahić, piše Novi list. HSV se zahvalio Emiru Spahiću te bi se mogao vratiti u HNL. Već je igrao za Zagreb. 11.40 – Inter će ponuditi 10 milijuna eura i Edera za Lazijeva igrača Baldea Keitu, kojeg traži i Zinedine Zidane. 10.05 – Slaven Bilić jučer je ponudio sedam milijuna eura za napadača Sunderlanda Jermaina Defoea, ali je ponuda odbijena. West Ham sprema novu ponudu... 8.20 – Čelnici Barcelone pokušat će krajem sezone angažirati Jürgena Kloppa. Prema pisanju engleskih i španjolskih medija katalonski klub priprema visoku ponudu. Njemački trener vodi Liverpool od listopada 2015. godine. No kakva god ponuda došla, redsi će teško pustiti Kloppa. 4. siječnja 22.50 – West Ham jedan je od aktivnijih klubova u ovom prijelaznom roku, ponude se šalju na sve strane. Sky sports javlja kako je ponudio 12 milijuna eura za Scotta Hogana, napadača Brentforda, ali je dobio odbijenicu. 19.00 – Sprema se veliki transfer, najveći u povijesti nogometa, a u cijelu priču uključen je i Luka Modrić. Više o tome pročitajte OVDJE! 16.50 – Prema pisanju engleskih medija, Slaven Bilić ustrajan je u pokušaju da dovede Jermaina Defoea. Šest milijuna funti je odbijeno, West Ham će sada povisiti ponudu. 16.00 – Pierre-Emerick Aubameyang mogao bi postati najskuplji igrač u povijesti. Talijanski mediji pišu da je Shanghai SIPG dortmundskoj Borussiji spreman ponuditi 150 milijuna eura, a njemu dati 800 tisuća eura tjedne plaće. Tako bi zarađivao 41 milijuna godišnje, što je više od onoga što ima Carlos Tevez. 15.40 – Nekadašnji igrač Hajduka Avdija Vršajević blizu je prelaska u Galatasaray. BiH reprezentativac besplatno je stigao iz Splita u Osmanlispor i dobrim igrama zaslužio pozornost turskog velikana. 14.00 – Mitrović ne ide s reprezentacijom u Kinu jer će potpisati za Bešiktaš u transferu vrijednom četiri milijuna eura. Opširnije OVDJE. 13.15 – Matheus Indio na meti je Dinama kao zamjena za Soudanija. Opširnije o tom 20-godišnjem napadaču možete pročitati OVDJE. 12.35 – Kineski Hebei Fortune poslao je ponudu za braniča Reala Pepea. Nude mu 15 milijuna eura godišnje. 11.30 – Još uvijek se ne zna gdje će Milan Badelj nastaviti karijeru. Spominjao se Milan, no Badeljev agent Dejan Joksimović za talijanske medije poručio je da crveno-crni nemaju novca za transfer. Za veznjaka Fiorentine zainteresiran je i Inter. 10.30 – Stigla je i službena ponuda za Leonarda Sigalija. Racing je Dinamu ponudio dva milijuna eura, čeka se odgovor modrih... 9.00 – Sve je izglednije da će Rijeka prodati Mateja Mitrovića Bešiktašu (spominje se transfer od četiri milijuna eura), a kao novi branič spominje se iskusni Emir Spahić. Reprezentativac BiH, 36-godišnjak, raskinuo je ugovor s HSV-om i traži novi klub. Rijeka bi prodajom Mitrovića zaradila znatan novac, a dovođenjem Spahića pojačala bi obranu. 3. siječnja 21.20 – Igrač West Hama Michail Antonio našao se na listi želja brojnih velikana, za njega je ponudu poslao lider prvenstva Chelsea, ali Slaven Bilić čelnicima kluba rekao je da igrač nije na prodaju pa je ponuda odbijena! 19.24 – Arsenalovi navijači nadali su se da bi ove sezone napokon mogli do naslova prvaka. Od svog menadžera Arsenea Wengera očekivali su klasna pojačanja, ali francuski strateg i dalje je ostao – škrt. Engleski mediji gotovo ne mogu vjerovati, Arsenal će dovesti igrača iz sedme engleske lige. Riječ je o 20-godišnjem lijevom beku Hednesforda Cohenu Bramallu. 17.50 – Wilfred Ndidi novi je igrač Leicestera! Defenzivni veznjak iz Genka dolazi za 18 milijuna eura! 14.45 – Talijanska Genoa, koju vodi hrvatski stručnjak Ivan Jurić, prodala je dvojicu važnih igrača – napadača Leonarda Pavolettija (28) i veznjaka Tomasa Rincona (28) zaradivši na njihovoj prodaji 26 milijuna eura. Više pročitajte OVDJE. 14.00 – Antoine Griezmann i Saul Niguez mogli bi u siječnju u paketu prijeći u Manchester United za 170 milijuna eura. Naime, toliko iznose njihove ukupne otkupne klauzule. 13.05 – Julian Draxler novi je igrač PSG-a. Nijemac je za parišku momčad potpisao do 2021. godine, a Wolfsburgu je zaradio 40 milijuna eura. 11.40 – Inter bi mogao poslati Rodriga Palacija u Atalantu. 10.10 – Menadžer Manchester Uniteda Jose Mourinho želi dovesti Jamesa Rodrigueza. Real je objavio cijenu za Kolumbijca – 62 milijuna eura. 10.00 – Juventusov napadač Paulo Dybala (23) mogao bi biti zvijezda zimskog prijelaznog roka. Naime, Argentinac već neko vrijeme odbija produljiti ugovor s Juventusom, a to žele iskoristiti madridski Real i Barcelona. Mediji u Španjolskoj navode kako je Realov predsjednik Florentino Pérez spreman za Dybalu ponuditi Jamesa Rodrigueza, Isca, Alvara Moratu te hrvatskog reprezentativca Matea Kovačića. Više pročitajte OVDJE. 9.10 – Everton je ponudio 21 milijun eura za Morgana Schneiderlina, ali Mourinho je ponudu odbio. 8.50 – Eduardo da Silva na meti je grčkog PAOK-a. Solunski klub traži napadača, a kao potencijalno pojačanje spominje se bivši hrvatski reprezentativac. No navodno je Eduardo trenutačno PAOK-u preskup. Eduardu je istekao ugovor sa Šahtarom. 2. siječnja 22.00 – Talijanski mediji javljaju da je Stevan Jovetić najbliži prelasku iz Intera u Schalke. 20.30 – Everton je pokušao dovesti Stevena N'Zonzija iz Seville, no Francuz je odbio transfer. 19.45 – Arturo Vidal mogao bi napustiti Bayern i prijeći u Chelsea, pišu engleski mediji. 18.18 – Hrvatski trener Petar Šegrt napustio je klupu reprezentacije Afganistana. Tvrdi da je problem u tome što je savez počeo dovoditi igrače bez njegova znanja. 17.15 – Marin Šverko, hrvatski U19 reprezentativac, od ljeta će biti član njemačkog prvoligaša Mainza. Šverku na kraju sezone istječe ugovor s Karlsruheom, a s Mainzom je potpisao do 2021. Lijevi bek, 18-godišnjak, rođen je u Njemačkoj, a igrao je za U15 reprezentaciju te države. Nakon toga odlučio se za mlade vatrene. Za Hrvatsku U17 reprezentaciju ima dva nastupa, za U18 pet, a za U18 tri. 15.27 – Belgijska nogometna zvijezda bila je na korak do potpisa za Juventus, sve je već bilo dogovoreno, ali igrač se u posljednji trenutak predomislio i otišao u Kinu! Više o tome pročitajte OVDJE! 14.38 – Veliki interes vlada za napadače Juventusa. Nakon što je dobio ponudu za Mandžukića, La Gazzetta dello Sport piše kako je ponudu za Dybalu poslala Barcelona. Ne navodi se koliko su Katalonci spremni ponuditi, ali zna se da žele iskoristiti činjenicu da je Argentinac nezadovoljan minutažom... 12.00 – Veznjak Seville Steven N'Zonzi meta je brojnih klubova. Žele ga Juventus, Chelsea i Manchester City, a engleski mediji pišu kako su u utrku uključio i Arsenal. 11.20 – Kineski Tianjin Quanjian želi Marija Mandžukića, talijanski mediji pišu da je ponudio 28 milijuna eura, ali Juventus je to odbio. Uz to, hrvatski reprezentativac i sam je rekao da ne želi u Kinu! 8.06 – Sprema se izdašna ponuda za nogometaša West Hama. Prema pisanju engleskih i francuskih medija, Marseille želi vratiti Payeta. Klub koji ga je Biliću prodao 15 milijuna eura sad je spreman vratiti ga za čak 40 milijuna eura! 1. siječnja 22.15 – Engleski klubovi potrošili su više od 1,4 milijarde eura na transfere u zimskom prijelaznom roku u posljednjih 10 godina. Opširnije OVDJE. 20.30 – Čak 57 nogometaša može napustiti Primeru bez odštete. Koja su najzvučnija imena – provjerite OVDJE. 17.05 – Ne napuštam Rijeku, želim osvojiti naslov prvaka, rekao je Florentin Matei za rumunjske medije. 15.21 – Trener Beşiktaş Şenol Güneş želi dovesti Domagoja Vidu, više OVDJE. 14.20 – Slaven Bilić želi Taulanta Xhaku (25). Taj albanski reprezentativac iz Basela brat je poznatijeg Granita, koji igra za Arsenal. I Valencia je u utrci za Xhakom. 12.45 – Bivši vezni igrač Reala i Rome Fernando Gago (30) na meti je Milana. Gago do ljeta ima ugovor s Bocom, ali uz određenu odštetu, Milan bi ga mogao dovesti i već ovaj mjesec. Gago bi bio velika pomoć i Manuelu Locatelliju (18) 11.30 – Diego Costa pregovara s Chelseajem oko novog ugovora. I dok plavci žele zadržati Španjolca, u igru se uključio Tianjin Quanjiana. Kinezi su Diegu Costi ponudili 40 milijuna eura po sezoni, što je gotovo tri puta više od onoga koliko Španjolac trenutačno zarađuje. 9.05 – Brazilski vezni igrač Luiz Gustavo blizu je transfera u milanski Inter. Gustavo bi mogao napustiti Wolfsburg, a njemački klub ga procjenjuje na čak 30 milijuna eura. 31. prosinca  21.00 – Hoće li iskusni branič Reala Pepe biti jedna od zvijezda koja seli u Kinu? Portugalac, 33-godišnjak, na stolu ima ponude dvaju kineskih klubova koji mu nude 20 milijuna eura godišnje. 20.01 – Napadač Dinama Angelo Henriquez mogao bi napustiti Maksimir ove zime. Kaže da nije zadovoljan u Hrvatskoj. Opširnije OVDJE. 19.03 – Slaven Bilić u West Ham želi dovesti veznjaka Arsenala Granita Xhaku, pišu engleski mediji. 18.10 – Antonio Cassano karijeru će nastaviti u ciparskom APOEL-u, pišu tamošnji mediji. Nekada sjajni napadač trenutačno igra u Sampdoriji, a nosio je dres Rome, Reala, Milana, Intera... No, 34 godine su mu na leđima i kraj karijere se bliži. 16.00 – Inter želi dovesti Milana Badelja iz Fiorentine, no problem je u financijama. Milanski klub nudi 10 milijuna eura, dok Fiorentina inzistira na 15. Talijanski mediji već dugo pišu da će Badelj napustiti klub, a vidjet ćemo za koju cijenu. 14.00 – Talijanski mediji i dalje pišu da Nikola Kalinić odbija ponudu kineskog Tianjina. Napadaču Fiorentine nude 10 milijuna eura godišnje, po čemu bi bio najbolje plaćeni hrvatski sportaš, no Fiorentina i Kalinić nisu zainteresirani. 12.20 – Ivan Kelava više nije igrač Granade, objavio je španjolski prvoligaš. Nije poznato gdje će bivši vratar Dinama nastaviti karijeru. 10.15 – Belgijac Axel Witsel vjerojatno će uskoro preseliti u Kinu budući da ima ponudu koja mu jamči 18 milijuna eura godišnje. Žele ga Shanghai SIPG i Tianjin Quanjian. Witsel je ovih dana odbio ponudu Juventusa, a sad je jasno i zašto... 8.30 – Braća Sahiti, Emir (18) i Suad (21) na meti su zagrebačkog Dinama i splitskog Hajduka. Obojica su napadači, igraju u Rabotničkom, a obojica bi stajala oko 200 tisuća eura, pišu makedonske novine Koha. Osim Dinama i Hajduka, željeli bi ih dovesti dva makedonska kluba Vardar i Škendija, no naši klubovi su im bliži jer imaju bolje uvjete. 30. prosinca 22.20 – Slaven Bilić demantirao je engleske medije koji su tvrdili da želi dovesti mladog Marcusa Rashforda iz Manchester Uniteda. 21.23 – Tottenham žarko želi dovesti veznjaka Real Madrida Isca. Spursi su ga pokušali kupiti i prošlog ljeta, no tada je odbio transfer. Očekuje se da će sada poslati bolju ponudu. 20.10 – Iker Casillas mogao bi napustiti Porto, a kao moguće destinacije spominju se Marseille i Crystal Palace. 18.45 – Trener Manchester Uniteda Jose Mourinho otkrio je da će klub u zimskom prijelaznom roku napustiti samo jedan igrač. Riječ je o vrataru Samu Johnstoneu. Kao moguće pojačanje crvenih vragova engleski mediji spominju braniča Benfice Victora Lindelofa. 17.20 – Dokazat ću da Gent nije pogriješio kad me doveo, rekao je Lovre Kalinić nakon što je napustio Hajduk i potpisao ugovor. Opširnije OVDJE! 15.15 – Španjolski mediji javljaju da je napadač Swansea Fernando Llorente na korak do odlaska u Chelsea. Antonio Conte surađivao je s njim u Juventusu pa ga sad želi ponovno angažirati... 14.50 – Ante Ćorić bio je na korak do Manchester Cityja, Guardiola je i dalje zainteresiran, ali transfer ipak nešto koči. Više o svemu pročitajte OVDJE! 12.15 – Juventusov nogometaš Zaza, koji je na posudbi u West Hamu, mogao bi karijeru nastaviti u Valenciji. Slaven Bilić želio ga je na ljeto, uspio ga je dovesti, ali vrlo brzo je priznao pogrešku i sad ga se želi riješiti. Španjolski mediji navode da bi Juve mogao dobiti između 15 i 20 milijuna eura. 11.00 – Nevjerojatne ponude opet dolaze iz Kine, a riječ je o dvojici Hrvata. Shanghai je, pišu talijanski mediji, nakon Carlosa Teveza spreman dovesti i Nikolu Kalinića. Za napadača Fiorentine ponudit će 40 milijuna eura, ali spremni su ići i do 50 milijuna eura! S druge strane, talijanski mediji javljaju da je Inter primio ponudu od 50 milijuna eura za Marcela Brozovića, također iz Kine, ali ne otkriva se ime kluba. Pišu i to da Inter razmišlja o tome da prihvati ponudu zbog financijskog fair-playa. 10.00 – Počelo je žustro, Kinezi su ponudili za Cristiana Ronalda nevjerojatnih 300 milijuna eura, a njemu plaću od 100 milijuna eura – otkrio je Jorge Mendes. 28. prosinca 12.00 – Dinamo je ostao bez prvotimca, Brazilac Jonas napustio je Maksimir! 10.00 – Još jučer je obavljen transfer Lovre Kalinića iz Hajduka u Gent. Riječ je o rekordnom transferu za taj belgijski klub, a više o tome možete čitati OVDJE!